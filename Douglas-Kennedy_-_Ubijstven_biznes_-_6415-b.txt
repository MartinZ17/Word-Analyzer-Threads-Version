	Алън Кен Томас
	Мъдростта на Стив Джобс за бизнеса
	250 цитата на новатора, който промени света
	Стив Джобс, главният изпълнителен директор на Apple Inc., бе наистина един от най-изобретателните и напредничаво мислещи предприемачи на това поколение. Подпомогната от неговата визия и под неговото ръководство компанията Apple промени начина, по който хората си взаимодействат един с друг и възприемат технологиите. Известен колкото с гениалността си, толкова и с потайността си, съветите и знанията, които е споделял с човечеството, ни предлагат съкровен поглед към вътрешния свят на един от най-важните хора на миналия век:
	„Времето ви е ограничено, затова не го губете, живеейки живота на някой друг. Не попадайте в клопката на догмата да живеете с резултатите от мисленето на другите.“
	„Никога не сме се срамували да крадем велики идеи.“
	„Спасението за Apple не е да намали разходите си. Спасението за Apple е да изобрети начин да се измъкне от сегашното си затруднено положение.“
	„Да не забравям, че скоро ще умра — това е най-важния инструмент, на който съм попадал, който ми е помогнал да взема големите решения в живота си. Защото почти всичко — всички външни очаквания, цялата гордост, целият страх от излагане или провал — тези неща просто избледняват пред лицето на смъртта, оставяйки само това, което наистина е важно.
	Въведение
	Дори след смъртта му хората остават раздвоени относно Стив Джобс, съосновател на компанията Apple Inc. и познат на света като човека зад iMac, iPod, iPhone и iPad. За някои Джобс е човек, който промени света към по-добро, изобретател и предприемач, чието въздействие върху всекидневния живот е неизмеримо. За други Джобс е фалшив идол, символ на всичко погрешно в бизнеса, който държи картите твърде близо до себе си. Всички имат мнение за него.
	Но той невинаги е бил център на вниманието. Стивън Пол Джобс, роден в Сан Франциско през 1955 година, осиновен и отгледан от Пол и Клара Джобс, отказал се от следването си, открива, че липсата на висше образование пречи на пътя му в технологичния бизнес. В крайна сметка си намира работа в процъфтяващата фирма за видеоигри „Атари“ и някъде по това време се запознава със Стив Возняк.
	Началото е скромно. Джобс, Возняк и трети партньор на име Роналд Уейн основават компанията Apple през 1976 г. Година по-късно компютърът Apple II излиза на пазара с известен успех, но чак през 1984 г. рекламата, пусната по време на „Супербоул“ по повод излизането на пазара на Macintosh, слага началото на първия от творческите и финансовите възходи на Apple. Според всички Джобс е гениален, но с него трудно се работи в творческо отношение, защото той е мотивиран от идеята, че колкото е по-прост дизайнът и колкото по-лесно се работи с продукта, толкова по-добре. Неговите неортодоксални идеи и амбиции в крайна сметка го принуждават да подаде оставката си в Apple сред разразилата се борба за власт между борда на директорите на компанията.
	Той напуска през 1985 година и като се има предвид цялата история на компанията, е показателно, че в негово отсъствие в Apple започва застой по отношение на иновациите и продуктите, докато двете нови бизнес начинания на Джобс полагат основата за по-късния му успех.
	В случая с „Пиксар“, която първоначално е малко подразделение за графичен дизайн под шапката на „Лукасфилм“, Джобс купува фирмата за 10 милиона долара, като я продава двайсет години по-късно за 7.4 милиарда долара на „Дисни“. С течение на времето компанията прави революция в анимацията, като началото е сложено с филма „Играта на играчките“, а всяка година „Пиксар“ излиза на пазара с нови успешни пълнометражни анимационни филми.
	В компютърната компания NEXT, която Стив Джобс основава след напускането на Apple, визията на Джобс за компютъра като образователно средство се оказва в крайна сметка твърде скъпоструваща, за да постигне масов успех, но техническите предимства на хардуера и софтуера на компютъра изпреварват с години времето си, нещо, което дори Apple признава, като купува компанията през 1997 г. и така връща Джобс обратно.
	Така започва историята, която се знае от всички: първо е ред на iMac с неговия уникален компактен дизайн и „Техниколор“ цветове. След това идва iPod-ът, който преобръща музикалната индустрия с главата надолу и слага началото на нова епоха и формат на дигиталните продажби на музика. iPhone и iPad доразвиват идеята за преносимост и достъпност, започната с iPod-a, като надминават всички очаквания, консолидират наследството на Джобс и повторното завръщане на Apple, нещо, което малцина са очаквали.
	Проучванията за тази книга и написването й бяха извършени на iMac, докато получавах текстови съобщения на айфона, който вибрираше на масата до мен. Приятелката ми пишеше на iPad в съседната стая, а свързан с компютъра ми iPod сваляше последните песни от iTunes. Написването и препрочитането на това изречение ме озадачи — отстрани изглеждах като някакъв обсебен от „култа към Mac“ фен. Но след това си дадох сметка за две неща: че по-голямата част от деня прекарвам заобиколен от изделия, към чието създаване Стив Джобс има пряко отношение, и че не съм единственият в това привилигировано положение.
	Няма съмнение, че животът на хората се промени (дали за добро, или за лошо) с въвеждането на персоналния компютър в техния живот. Вземете една седмица и изчислете колко часа прекарвате в работа с компютъра, в слушане на музика от дигитален апарат или в използване на смартфон. Пряко или косвено Стив Джобс накара света да тръгне по пътя, който той искаше да поеме. Той може и да не беше изобретил лично много от устройствата и програмите, които еднозначно се свързваха с името Стив Джобс. Но геният му се изразяваше в това, че той разбираше и предусещаше какво искат хората, преди дори да са узнали, че съществува (в книгата има няколко цитата, които потвърждават точно това мнение).
	Хенри Дейвид Торо е казал: „Искам да навляза в дълбините на живота и да изсмуча соковете му… да изкореня всичко, което не представлява живот… та когато дойде време да умра, да не се окаже, че не съм живял.“ Ясно е, че когато Стив Джобс на 56-годишна възраст най-накрая губи битката си с рака на панкреаса, всички могат да си отговорят на въпроса дали е успял да изсмуче соковете на живота. Той продължи да ръководи Apple и човечеството към бъдещето почти до деня на смъртта си. Беше неповторим, но също така и потаен човек както като личност, така и като публична фигура на Apple Inc. Няма да се изненадате, че броят на интервютата, които е давал от 1976 г. насам, е ограничен. Това, което ме трогна обаче, както се надявам да трогне и вас, е колко много успя да изрази през краткия си живот. Неговата реч за началото на учебната година в университета „Станфорд“ през 2005 г. може да се ползва и като литературен образец.
	Както много хора вече посочиха, много рядко се случва един човек да представлява публичното лице на една компания, така както Стив Джобс представляваше Apple. Може би затова толкова много хора приеха така лично новината за неговата смърт. Не само затова, че той беше особено щедър човек (както ще се убедите от книгата). Не е заради това, че продуктите на Apple са съвършени (не са, ще научите и това от книгата). Може би защото през последните десет години ние разчитахме на Стив да ни покаже какво ни предстои, да ни покаже накъде вървим и какво ще ни е нужно, за да стигнем там. Може би заради това всички подсъзнателно му бяхме фенове, без значение дали искаме да си го признаем, или не.
	Акциите на Apple временно паднаха след новината за смъртта му и на мен ми се иска да мисля, може би малко романтично, че за пръв път през това десетилетие настъпи един кратък момент, в който светът, внезапно изпаднал в несигурност за бъдещето, се препъна, правейки първите си крачки без него.
	За началото
	„Започнахме с много идеалистичен подход — че да правиш нещо с най-доброто качество и да го правиш както трябва от първия път наистина би било по-евтино, отколкото да се връщаш и да го правиш отново.“
	Нюзуик, 1984 г.
	„Силиконовата долина по онова време в по-голямата си част представляваше една овощна градина с кайсиеви дървета и сливи и беше истински рай. Спомням си, че въздухът беше кристалночист и човек можеше да види от единия край на долината до другия.“
	за израстването в Силиконовата долина в началото на 60-те. Смитсоновия институт, 1995 г.
	„В един момент разбрах, че всичко това е човешко творение, а не някаква магия, която се появява от нищото, и че тези неща се развиват по свои собствени вътрешни закони. Така придобих значителна доза самоувереност, защото разбрах, че човек е в състояние да разбере сложни на пръв поглед неща от заобикалящата го действителност, като не спира да търси и да се учи. Моето детство ми помогна много в това отношение.“
	Смитсоновия институт, 1995 г.
	„Когато най-накрая показахме настолния Macintosh на събранието на акционерите, всички в залата го посрещнаха с петминутни овации. Невероятното за мен беше, че виждах на първите няколко реда екипа на Mac. Все едно никой не можеше да повярва, че наистина сме го завършили. Всички започнаха да плачат.“
	сп. Плейбой, 1985 г.
	„Обикновено са нужни десет години и 100 милиона долара, за да започне един символ да се свързва с името на една компания. Предизвикателството за нас беше как да се сдобием с едно малко бижу, което да няма име и което да можем да сложим на продуктите си.“
	из интервю от 1993 г. за прочутото лого на Apple
	„Бях на паркинга, готов да запаля колата, и си помислих, ако това е последната ми нощ на тази Земя, на бизнес среща ли искам да я прекарам, или с тази жена? Притичах през паркинга и я попитах дали би вечеряла с мен. Тя каза да, отидохме в града и оттогава сме заедно.“
	за това как е срещнал жена си, Лорийн, Ню Йорк Таймс, 1995 г.
	„Хората, които построиха Силиконовата долина, бяха инженери. Те се научиха на бизнес и на много други неща, но истински вярваха в това, че ако работят упорито с други умни и творчески настроени хора, биха могли да разрешат повечето от проблемите на човечеството. Аз също истински вярвам в това.“
	сп. Уайърд, 1996 г.
	„Едно от нещата, които направих, като се върнах в Apple преди десет години, беше да предам в музея на Станфорд цялата документация и всичките стари машини; позачистих паяжините, така да се каже, и си рекох: Нека да не гледаме повече назад. Сега става дума за това какво ще се случи утре.“
	от конференцията „D5: All Things Digital“, 2007 г.
	„Още от самото начало в Apple по някакво щастливо стечение на обстоятелствата, се случи така, че ние бяхме на подходящото място в подходящия момент.“
	„Бях на вечеря в Сиатъл в къщата на Бил Гейтс преди две седмици. И двамата отбелязахме, че в един момент с него сме били най-младите в бизнеса, а сега сме патриарсите.
	„И така, ние отидохме в Atari* и им казахме: Ей, имаме едно изумително нещо, което даже е направено с ваши части, какво ще кажете да ни спонсорирате? Или ще ви го дадем. Просто искаме да го направим. Плащайте ни заплата и ще дойдем да работим за вас. Atari отвърнаха: Не. След което отидохме при Hewlett-Packard и те казаха: Нямаме нужда от вас. Вие още колеж не сте завършили.“
	[* Една от първите фирми производителки на аркадни видеоигри — Б.пр.]
	„Аз мисля, че това е началото на нещо много голямо. Понякога първата крачка е най-трудната и ние току-що я направихме.“
	„Аз съм късметлия — още в началото на живота си открих това, което обичам да правя.“
	За бизнеса
	„Със съоснователя на Apple Стив Возняк много харесваме поезията на Боб Дилън и сме прекарали доста време да я обсъждаме. Ето това беше Калифорния. Можеше да си набавиш ЛСД директно от Станфорд. Можеше да спиш през нощта на брега с приятелката си. Калифорния ти дава възможността да експериментираш, тя отваря врата към нови възможности.“
	сп. Плейбой, 1985 г.
	„Не може просто да питаш купувачите какво искат и чак тогава да им го дадеш. Докато го изработиш, те вече ще искат нещо ново.“
	Инк, 1989 г.
	„Качеството е по-важно от количеството. По-добре е да отбележиш един хоумрън*, отколкото да превземеш две бази** наведнъж.“
	сп. Бизнесуийк, 2006 г.
	[* Термин от бейзбола, силен и далечен удар, прехвърлящ цялото игрище, който позволява на удрящия играч, както и на всички други, заели в този момент бази, да отбележат точки — Б.пр.]
	[** В бейзбола точка се отбелязва, когато играчът направи пълна обиколка на четирите бази, които лежат по краищата на поле с формата на квадрат — Б.пр.]
	„Apple притежава много предимства, но аз мисля, че ако не отделяме достатъчно внимание, компанията може… може… Опитвам се да намеря точната дума… Може да загине.“
	Тайм, 1997 г., при завръщането си в Apple като главен изпълнителен директор.
„Спасението за Apple не е да намали разходите си. Спасението за Apple е да направи нововъведения, за да се измъкне от сегашното си затруднено положение.“
	Apple Поверително 2.0: Пълната история на най-колоритната компания в света (2004) от Оуен В. Линзмайър
	„Това е една от моите мантри — яснота и опростеност. Простото може да бъде по-трудно от сложното. Трябва много упорито да работиш, за да прочистиш мисленето си така, че да създадеш нещо просто. Но в края на краищата си заслужава, защото веднъж озовеш ли се там, можеш да местиш планини.“
	сп. Бизнес уийк, 1998 г.
	„Знаете ли, ние не вярваме, че Mac ще превземе 80 процента от пазара за персонални компютри.
	„Не можеш да предвидиш какво ще се случи, но можеш да усетиш посоката, в която вървиш. И това е най-близкото, до което можеш да достигнеш. След това отстъпваш назад, за да не пречиш, и нещата просто оживяват пред теб.“
	сп. Ролинг Стоун, 1994 г.


	„Ние рискуваме с нашата визия, но по-скоро бихме правили това, отколкото да копираме нечий чужд продукт. Нека другите компании да го правят. Нас винаги ни води следващата мечта.“
	Извадка от интервю при излизането на Macintosh, 1984 г.


	„Бъди мярка за качество. Някои хора не са свикнали със среда, в която съвършенството е стандарт.“


	„Ако авторското право изчезне, ако патентите изчезнат, ако защитата на интелектуалната собственост ерозира, тогава хората ще спрат да инвестират. Това вреди на всички.“
	сп. Ролинг Стоун, 2003 г.


	„Ние не създаваме просто компютър, ние създаваме компания.“
	сп. Ескуайър, 1986 г.


	„Apple не е компания, която разполага с най-многото ресурси в света. Ние успяваме, като много внимателно подбираме на какъв продукт да заложим… ние функционираме като стартираща компания. Ние сме най-голямата стартираща компания на планетата.“
	От конференцията „D8: All Things Digital“, 2010 г.


	„Ако «Мерцедес» правеха велосипеди или хамбургери, или компютри, не мисля, че щеше да им е от полза да сложат логото си на тези продукти. Също не мисля, че Apple ще спечели, ако сложи името си на автомобил. И просто защото целият свят е тръгнал да се дигитализира — телевизия, аудио и всичко останало — не значи, че има нещо лошо в това да си в компютърния бизнес. В компютърния бизнес има място за всички.“
	сп. Форчън, 1998 г.


	„Много е важно във всяка технологична компания да властва културата на продуктова ориентация. Много компании имат много знаменити инженери и умни хора. Но те в края на краищата имат нужда от една гравитационна сила, която да ги държи всички заедно. В противен случай се стига до това безброй чудесни технологични изработки просто да се носят из Вселената.“
	сп. Нюзуик, 2004 г.


	„Аз мисля, че спасението не е в драстичните мерки, а е в това да се изобретява. Така поне Apple извоюва славата си и така Apple може да си я възвърне.“
	Уолстрийт уийк, 1996 г.


	„Не можеш да погледнеш назад и да си казваш: Боже, колко ми се иска да не бяха ме уволнили, колко ми се иска да бях там, колко ми се иска това и онова. Това няма значение. Затова нека да изобретяваме утрешния ден вместо да се тревожим какво се е случило вчера.“
	От конференцията „D5: All Things Digital“, 2007 г.


	„Системата е, че няма система. Това не означава, че при нас няма процес. Apple е много дисциплинирана компания и ние имаме страхотни технологични процеси. Но тук не става въпрос за това. Просто процесът те прави по-ефикасен.“
	сп. Нюзуик, 2004 г.


	„Когато се върнах, тук се правеха 15 различни продукта. Беше невероятно. Човек не можеше да реши какво да си купи. Започнах да разпитвам и никой не можеше да ми даде обяснение.“
	При завръщането си в Apple


	„Моделът за купуване на музика чрез абонамент се провали. Мисля, че и Второто пришествие да пуснеш чрез абонамент, пак няма да се купува.“
	сп. Ролинг Стоун, 2003 г.


	„Винаги съм искал да притежавам и да контролирам първичната технология във всичко, което правим.“
	Бизнес уийк, 2004 г.


	„Понякога се налага да се вземат много трудни решения. Като например решението да сложим край на бизнеса с клониране*. Ако погледнем назад, това беше умна идея, но получавали ли сте някога смъртни заплахи? Беше страшно.“
	По повод сериозните промени, които е предприел при завръщането си в Apple като главен изпълнителен директор.
	[* През 1995 г. с цел разширяване на пазарния дял на компанията, собствениците на Apple започват да продават лицензи на други компании за ползване на софтуера на Apple и на вътрешната памет ROM на Macintosh — Б.пр.]


	„Аз мисля, че ако направиш нещо и то се окаже много добро, то трябва да се опиташ да направиш друго забележително нещо, не да се задържаш върху първото прекалено дълго. Просто разбери какво следва.“
	MSNBC, 2006 г.


	„Просто избягвайте да го държите по този начин.“
	Из личен имейл до клиент, който има оплаквания относно приемането на антената на току-що пуснатия в продажба нов iPhone 4, при който се наблюдава, че обажданията прекъсват, ако потребителят хване телефона отстрани за металната лента*
	[* Всъщност металната пластина, която опасва страните на телефона, е самата антена — Б.пр.]


	„Аз мисля, че да създадеш една компания е най-трудното нещо, това изисква най-убедителните ти умения, за да наемеш възможно най-добрите хора, да ги караш да работят и да се надяваш, че ще дават най-доброто от себе си.“
	От конференцията „D5: All Things Digital“


	„Преди бях най-младият на срещите, на които присъствах, сега обикновено съм най-старият. И колкото повече остарявам, толкова повече се убеждавам, че мотивацията има най-голямо значение.“
	Бизнес Уийк, 2004 г.


	„Аз мисля, че е много трудно за една компания да прави всичко. Животът е сложен.“
	От конференцията „D5: All Things Digital“


	„Има маратонки, които струват повече от един iPod.“
	В отговор на въпрос за цената на iPod от 300 долара, Нюзуик, 2003 г.


	„Е, вие ни познавате. Ние никога не говорим за бъдещите си продукти. Имахме една фраза в Apple: Не е ли смешно — кораб, който пропуска вода от тавана… Не искам да променям това. Наистина не мога да кажа нищо.“
	Относно предоставянето на повече информация за бъдещия iPod, Ей Би Си Нюз, 2005 г.


	„Не мисля за пазарни дялове, мисля как да направя най-добрия персонален компютър в света и ако постигна това, смятам, че нашият пазарен дял ще се увеличи.“
	Си Ен Ей, 1999 г.


	„За мен компанията е едно от най-невероятните човешки изобретения.“
	сп. Форчън, 1998 г.


	„Много компании предпочетоха да направят съкращения и може би за тях това е било най-правилното нещо. Ние избрахме различен път. Нашето убеждение е, че ако продължаваме да предлагаме страхотни продукти на клиентите, те ще продължават да си отварят портфейлите.“


	„Не че Microsoft бяха толкова гениални или умни, като изкопираха Mac, просто Mac беше една лесна мишена в продължение на 10 години. Това беше проблемът на Apple: Вече не бяха уникални.“


	„Ако аз ръководех Apple, щях да изстискам всичко, което може да се вземе от Mac, и след това щях да се заема с правенето на следващото велико нещо. Войната между персоналните компютри приключи. Край. Microsoft победи много отдавна.“
	сп. Форчън, 1996 г.


	„За да превърнеш интересните идеи и новите технологии в една компания, която да продължи да създава нови продукти в продължение на годините, се изисква много дисциплина.“


	„Как можеш да внушиш на хората, че се намират в среда, в която от тях се очаква да дават само най-доброто? Не го пише в наръчника на служителя. Това е безсмислено. Има значение само продуктът, който е резултат от работата на една група. Продуктът казва много повече от това, което излиза от устата или изпод писалката ти.“


	„Разбрах също, че най-добрите компании обръщат внимание на естетиката. Те отделят допълнително време да разположат нещата графично и да ги пропорционират, по всичко личи, че това им носи резултати. Искам да кажа, че освен функционалните ползи естетиката изразява начина, по който самите те се възприемат, тяхното чувство за дисциплина в инженерството, как ръководят компанията си, и т.н.“
	Инк., 1989 г.


	„Клиентите ни считат, че тази цена е добра. Ние се опитваме да се конкурираме с пиратството — опитваме се да издърпаме хората далеч от пиратството и им казваме: Можете да си купите тези песни легално на добра цена. Но ако цената се повиши много, те пак ще се обърнат към пиратството. Тогава всички губят.“


	„HD революцията свърши, случи се. HD победи. Всички искат HD.“
	Из програмната реч на специално събитие в Apple, 2010 г.


	„Много хора не могат да се примирят с факта, че не произвеждаме продукти за корпоративния пазар. Но това е все едно да питаш защо GAP не произвежда костюми. Добре, ние също не произвеждаме обувки за голф.“
	сп. Форчън, 2000 г.


	„Ако знаех по-рано в бизнеса това, което зная сега, вероятно щях да направя някои неща много по-добре, отколкото тогава, но и сигурно щях да направя някои неща много по-зле. И какво от това? Много по-важно е да си ангажиран с настоящето.“
	сп. Форчън, 1998 г.


	„Ако имаш 20 тухли, можеш да ги сложиш на земята и така ще имаш 20 тухли на земята. Или можеш да ги наредиш една върху друга, за да започнеш да строиш стена.“


	„Ние наемаме хора, които искат да правят най-добрите неща в света.“


	„Ама как сме го патентовали само!“
	При представянето на iPhone, Макуърлд, 2007 г.


	„Давай най-доброто от себе си във всяка работа. Не спи! Успехът генерира повече успех, така че бъди гладен за него. Назначавай добри хора, които се стремят към съвършенство.“


	„Вие произвеждате едни от качествените продукти в света, но правите и много боклуци. Разкарайте боклуците.“
	Адресирано към Найк


	„Имаше много хора в Apple и в системата на Apple, които играеха следната игра — «за да спечели Apple, Microsoft трябва да загуби». И беше много ясно, че от това нямаше нужда, защото Apple не можеше да спечели срещу Microsoft. Това изобщо не беше нужно. Apple трябваше да си спомнят кои са, защото бяха забравили.“
	От конференцията „D5: All Things Digital“, 2007 г.


	За лидерството

	„Работата ми не е да съм добър с хората. Работата ми е да ги правя по-добри.“


	„За да наема някого на по-старша позиция, най-важна е компетентността. Хората трябва задължително да са умни. Но истинският въпрос, който стои пред мен, е дали ще се влюбят в Apple. Защото, ако се влюбят в Apple, всичко останало ще се нареди от само себе си.“
	сп. Форчън, 2008 г.


	„Това не е моноспектакъл.“
	сп. Бизнес уийк, 1998 г.


	„Основната ми работа тук в Apple е да се погрижа стоте най-добри служители да са изключителни. Всичко останало ще се нареди от само себе си…“
	сп. Тайм, 1999 г.


	„Аз искрено вярвам в даването на равен старт, а не в уравниловката. Не вярвам в уравниловката, защото за съжаление животът не е такъв. Светът щеше да е много досадно място, ако беше така.“
	Наградите „Смитсониън“ на сп. Компютър уърлд, 1995 г.


	„Склонни сме да свеждаме реалността до символи, но Супермен отдавна не съществува. Днес начинът да постигнеш нещо значимо е да работиш в екип.“
	Инк, 1989 г.


	„Моят бизнес модел са «Бийтълс». Те са били четири момчета, които са държали негативните си страни под контрол. Балансирали са се един друг и общото е било много повече от сумата от отделните части. Ето така виждам аз бизнеса, великите неща никога не се правят от един човек, те се правят от група хора.“
	60 минути, 2003 г.


	„Разбирам, че всички харесват символите, но е много смущаващо, когато се пишат статии за мен, защото по този начин се пренебрегват много хора.“
	сп. Тайм, 1999 г.


	„Някои казват: «Господи, ако Джобс го премаже автобус, Apple ще попаднат в затруднено положение.» И знаете ли, няма да е празник, но в Apple наистина има много способни личности и бордът на директорите ще има богат избор кого да назначи за главен изпълнителен директор.“
	сп. Форчън, 2008 г.


	„Хората, които вършат работата, са движещата сила, която стои зад Macintosh. Моята работа е да им осигуря пространство, да се погрижа за останалата част от организацията, така че да не им се създават проблеми.“


	„Нещата, които съм направил в живота си, нещата, които правим сега в Pixar, това са отборни спортове. Това не са неща, които се правят от един човек.“
	Чарли Роуз, 1996 г.


	За нововъведенията

	„Иновацията е това, което отличава лидера от последователя.“


	„От време на време се появява революционен продукт, който променя всичко. Цяло щастие е за човек поне веднъж в кариерата си да работи върху един от тях… В Apple бяха големи късметлии, защото имаха шанса да направят няколко такива.“
	От съобщението за пресата, свързано с представянето на новия iPhone, 2007 г.


	„Всички искат да имат MacBook Pro, защото той е върхът.“
	Събрание на акционерите на Apple, 2006 г.


	„Смятаме, че това е най-големият напредък в анимацията, откакто Уолт Дисни направи Снежанка преди 50 години.“
	сп. Форчън, 1995, за „Играта на играчките“.


	„Apple е единствената останала компания на пазара, която продължава да изработва целия уред — хардуера и софтуера. Резултатът от това е, че Apple може да реши да направи компютър, който е изключително лесен за ползване, и това е безценно качество, когато преследваш потребителите.“


	„iMac за 1299 долара е компютърът на следващата година, а не миналогодишен компютър за 999 долара.“
	При представянето на първия iMac компютър, 1998 г.


	„Нещата не допират до поп културата или до това да подведеш хората и да ги убедиш, че искат нещо, което те всъщност не искат. Ние решаваме какво искаме.“
	сп. Форчън, 2008 г.


	„Наистина е трудно да проектираш някакъв продукт, като използваш фокус групи*. Много пъти хората не знаят какво искат, докато не им го покажеш.“
	сп. Бизнес уийк, 1998 г.
	[* В САЩ много компании правят качествени проучвания срещу заплащане, като събират мненията на група хора за техните възприятия и отношение към различни продукти, концепции, идеи или услуги и след това използват събраната информация и данни при разработката на нов продукт — Б.пр.]


	„Творчески период като този продължава може би само едно десетилетие, но то може да е златно, ако знаем как да го управляваме.“
	След пускането в продажба на iMac, сп. Форчън, 2000 г.


	„Това, което искаме да направим, е да създадем продукт, надскочил времето си, който да е много по-съвършен от всеки мобилен апарат, съществувал някога, и в същото време да е супер лесен за използване. Ето това е iPhone. Ясно е, нали? Така че ние ще преоткрием телефона.“


	„Иновациите нямат нищо общо с това колко пари даваш за проучвания. Когато Apple създаде Mac, IBM изразходваха поне 100 пъти повече пари за проучвания. Въпросът не опира до парите. Всичко зависи от хората, с които разполагаш, как ги ръководиш и колко добре разбираш нещата.“
	сп. Форчън, 1998 г.


	„Това беше страхотно предизвикателство. Да създадем телефон, в който всички да се влюбим.“


	„Колкото повече знаем за човешкия опит, толкова по-добър дизайн ще създадем.“


	„Креативността означава просто да свързваш нещата. Когато попитате един изобретател как е направил определено нещо, той би се почувствал малко гузен, защото всъщност не го е направил, просто го е видял. След известно време то става очевидно. Защото той е успял да свърже опита, който е натрупал, и от това е синтезирал нещо ново.“
	1996 г.


	„Трябва да казваме «не» на хиляди неща, за да сме сигурни, че не сме на грешен път и че не се опитваме да правим прекалено много наведнъж. Винаги мислим за нови пазари, но само като казваме «не», можем да се концентрираме върху нещата, които са наистина важни.“
	Бизнес уийк, 2004 г.


	„Да вземем например монтажа на видеоматериал на настолен компютър. Не бях получавал и една заявка от някого, който да иска да монтира филми на компютъра си. Сега обаче като видят това, хората възкликват: Господи, страхотно е.“
	сп. Форчън, 2000 г.


	„Рядко се среща художник на възраст 30 или 40 години, който да е създал нещо изумително.“
	сп. Плейбой, 1985 г.


	„Хората си мислят, че това е просто опаковката, че на дизайнерите им се дава една кутия и им се казва: Направете я да изглежда добре. Не е това. Дизайнът не е просто как едно нещо изглежда и как го усещаш. Дизайнът е как това нещо работи.“
	Ню Йорк Таймс, 2003 г.


	„Продуктите бяха пълна отврат. Нямаше нищо секси в тях.“
	За състоянието на Apple точно преди завръщането му от Бизнес Уийк, 1997 г.


	„Продължаваш да изобретяваш и да правиш още по-добри неща. Но ако човек винаги иска да има най-последното и най-хубавото, трябва да си купува нов iPod поне веднъж в годината.“
	MSNBC, 2006 г.


	„Опитваме се да създаваме прекрасни продукти за хората и заради убежденията си имаме куража да кажем: Не мислим, че от това ще излезе един добър продукт и затова ще го зарежем и ще почнем наново. Това е нещото, заради което ни плащат много от нашите клиенти.“
	От конференцията „D5: All Things Digital“, 2007 г.


	„Ако си дърводелец и правиш красив скрин с чекмеджета, няма да заковеш на гърба му парче шперплат, въпреки че ще гледа към стената и никой няма да го види. Ще знаеш, че е там и затова ще сложиш красиво парче дърво и на гърба на скрина. За да спиш спокойно през нощта, трябва всичко да е изпипано докрай.“
	1985 г.


	„Иновациите идват от хора, които се срещат по коридорите или се чуват по телефона в 10:30 вечерта заради нова идея или пък защото са осъзнали нещо, което изцяло променя начина им на мислене за даден проблем.“
	Бизнес Уийк, 2004 г.


	„Не приемайте всичко толкова насериозно. Ако искате да изживеете живота си креативно, като творец, не се обръщайте назад. Трябва да притежавате волята да обърнете гръб на това, което сте правили, и на човека, който сте били.“
	сп. Плейбой, 1985 г.


	„Ние подготвяме нови продукти и никога не знаем дали ще харесат на хората така, както се харесват на нас. Най-вълнуващото нещо е чувството на гадене в стомаха ти в дните, предхождащи такива събития.“
	CNBC, 2007 г.


	„Понякога, когато създаваш нещо ново, правиш грешки. Най-добре е бързо да ги признаеш и да се заемеш с подобряването на другите си нововъведения.“


	„Вземете iPhone например. Имахме различен дизайн за кутията му почти до момента, в който вече беше твърде късно да се променя. Само че аз се появих един понеделник и казах: «Това не ми харесва. Не мога да се насиля да го заобичам. Това е най-важният продукт, който сме правили.» И натиснахме копчето за рестартиране.“
	Fortune, 2008 г.


	„Дизайнът на Mac не засягаше само външния вид, въпреки че го имахме предвид. Основно се отнасяше към това как ще работи. За да конструираш нещо много добре, трябва наистина да го разбираш отвътре.“


	„Няма друга компания, която може да направи MacBook Air, и причината за това е, че ние контролираме не само хардуера, но и операционната система. Близкото взаимодействие между хардуера и операционната система е това, което ни позволява да го направим. Между Windows и лаптопа на Dell такова взаимодействие няма.“


	„Трябва да започнете от опита на потребителите и да вървите назад към технологията, а не обратното.“
	Световната конференция на Apple за девелопъри, 1997 г.


	„Бизнесът с настолни компютри е мъртъв. На практика не се правят никакви разработки. «Майкрософт» доминира с незначителни нововъведения. Това е краят, Apple загуби. Пазарът за настолни компютри навлиза в тъмните си векове и ще бъде там в следващите десет години или поне до края на това десетилетие.“
	сп. Уайърд, 1996 г.


	„Наистина са премислили всичко от край до край. Свършили са страхотна работа при конструирането на тези перални и сушилни. Те ме впечатляват много повече от който и да било високотехнологичен продукт в последните години.“
	За Miele, германска компания за производство на висококачествени домашни уреди, сп. Уайърд, 1996 г.


	„На кого му е притрябвал писец*. Взимаш го, слагаш го настрани и после го губиш. Ужасно. На никого не му е притрябвал писец.“
	[* Apple въвеждат нова технология Touch Screen, при която може да се използва пръст на ръката и вече не се изисква ползването на специални писци „Smart Pen“, за да се докосват и управляват нещата по екрана — Б.пр.]


	„Приготвили сме някои наистина готини неща, но не говорим за тях.“
	сп. Бизнес уийк, 1998 г.


	За всички други

	„Единственият проблем на «Майкрософт» е, че нямат вкус, абсолютно никакъв вкус… Явно звуча разстроено, но това не е заради успеха на «Майкрософт», аз нямам проблем с успеха им, до голяма степен те са си го заслужили. Имам проблем с това, че наистина правят продукти трето качество.“
	От документалния филм на PBS The Triumph of the Nerds „Триумфът на зубърите“* 1996 г.
	[* По аналогия с игралния филм Revenge of the Nerds, превеждан като Отмъщението на зубърите, думата Nerd се превежда като „социално неадекватен човек, посветен на преследването на някаква научна цел или техническо изобретение“ — Б.пр.]


	„Казах му, че вярвам във всичко, което съм казал, но че не е трябвало да го правя публично достояние.“
	За извинението към Бил Гейтс по повод критиката по адрес на „Майкрософт“ в документалния филм „Триумфът на зубърите“, 1996 г.


	„Никой не се е опитал да ни погълне откакто съм тук. Сигурно защото се страхуват от вкуса ни.“
	сп. Бизнес уийк, 1998 г.


	„С нашата технология, използвайки обектноориентираното програмиране*, трима души в гараж могат да направят много повече от това, което правят двеста души в «Майкрософт».“
	[* Джобс вижда, че компютърните програми стават все по-големи и трудни за правене, но с обектноориентираното програмиране променя това, като позволява на огромни и комплексни програми да бъдат компилирани много лесно. Програмистите могат да използват прекомпилирани парчета код, за да създадат около 80% от своята програма, като по този начин се спестяват време и пари — Б.пр.]


	„Бил Гейтс щеше да е по-широко скроен човек, ако на младини беше опитал наркотици поне веднъж или беше отишъл в ашрам.“
	Ню Йорк Таймс, 1997 г.


	„За съжаление хората не се бунтуват срещу «Майкрософт». Те просто не знаят кое е по-добро.“
	сп. Ролинг Стоун, 1994 г.


	„И двамата сме имали невероятния късмет да имаме най-добрите партньори, с които сме създали компаниите си, и да привлечем най-добрите хора. Искам да кажа, че всичко постигнато в «Майкрософт» и Apple е направено от удивителни хора, никой от които не стои днес тук.“
	От конференцията „D5: All Things Digital“, 2007 г.


	„Виждал съм демонстрациите по интернет как чрез Zune* можеш да намериш друг човек и да му дадеш песен, която той или тя могат да слушат три пъти. Отнема страшно много време. Докато преминеш през всичко това, момичето вече ще е станало и ще си е тръгнало. По-лесно ще е да си махнеш едната слушалка от ухото и да я сложиш на нейното. Така ще сте свързани с половин метър кабел.“
	За съперничеството между iPod и Zune на „Майкрософт“
	[* Музикалният плейър на „Майкрософт“ — Б.пр.]


	„Проблемът с манията по създаване на толкова много нови интернет компании не е, че твърде много хора създават компании, а че голяма част от тях се отказват. Това обаче е разбираемо, защото има много моменти, пълни с отчаяние и агония, когато се налага да уволняваш хора, да се отказваш от различни неща и да попадаш в трудни ситуации. Тогава разбираш кой си и какви са ценностите ти.“
	сп. Форчън, 2000 г.


	„Това е като да дадеш чаша ледена вода на някого в ада.“
	За това, че iTunes е един от най-големите разработчици на софтуер за операционната система на Windows, конференцията „D5: Ail Things Digital“, 2007 г.


	„Те безсрамно ни копират.“
	За разработваната от „Майкрософт“ операционна система Vista, CNET News, 2005 г.


	„Започнали са да правят бутоните си във формата на кръг и така заблуждават потребителите, като ги карат да си мислят, че това е като нашето колелце за кликване. Ние създадохме този език. Те се опитват да го копират, без обаче да го разбират.“
	За компаниите, които създават имитации на iPod, Ню Йорк Таймс, 2003 г.


	„Когато се появиха интернет и Напстър, хората от музикалния бизнес не знаеха какви изводи да си направят от това. Много от тях не използваха компютри, нямаха имейл и всъщност не знаеха какво е Напстър в продължение на години. Бяха ужасно бавни в реакцията си. Всъщност много от тях все още не са реагирали.“
	сп. Ролинг Стоун, 2003 г.


	„Инженерството отдавна е изчезнало от компаниите за персонални компютри. В компаниите за битова електроника не разбират от софтуер. Затова в никоя друга компания не могат да бъдат направени продуктите, които се правят в Apple. Apple е единствената компания, която събира всичко под един покрив.“
	сп. Форчън, 2008 г.


	„Отношенията между екипа на Mac в «Майкрософт» и Apple бяха наистина чудесни. Това бяха едни от най-прекрасните взаимоотношения между девелопъри.“


	„Когато тези хора продадат бизнеса си, дори да станат баснословно богати, те лишават себе си от едно от най-ценните преживявания в живота си. Без него те не могат да осъзнаят какви са ценностите им и как да опазят спечелените си пари за в бъдеще.“


	„Apple и Dell* са може би единствените в тази индустрия, които правят пари. Dell го правят, защото са се превърнали в Wal-Mart**. А ние успяваме благодарение на иновациите.“
	[* Американска компания за производство на компютри, една от най-големите в света — Б.пр.]
	[** Американска корпорация, собственик на вериги от евтини супермаркети — Б.пр.]


	„Тази история е невероятна. В нея има кражба, има купуване на крадена собственост, има изнудване. Сигурен съм, че някъде в нея се крие и секс. Някой трябва да направи филм от това.“
	За обстоятелствата около намирането на прототипа на iPod в един бар и публикуването на историята в онлайн блога Gizmodo, от конференцията „D8: All Things Digital“, 2010 г.


	„Приятелите ни на север харчат по пет милиарда долара за проучвания, а всъщност всичко, което правят, е да копират Apple и Гугъл.“
	За „Майкрософт“ по време на световната конференция на Apple за девелопъри, 2006 г.


	„Япония е много интересна. Някои хора смятат, че японците копират неща. Аз вече не мисля така. Мисля, че това, което правят, е да преоткриват неща. Те се заемат с нещо и го изучават, докато го разберат напълно. В някои случаи го разбират по-добре и от първоначалния му създател.“


	„Майкрософт имаха две основни цели през последните десет години. Едната беше да изкопират Mac, а другата да повторят успеха на Lotus с таблиците — на практика неща от сферата на приложенията. В продължение на тези десет години Майкрософт постигна и двете цели. И в момента те са напълно объркани.“


	„Бил създаде първата софтуерна компания, преди който и да е в индустрията да разбере какво всъщност означава софтуерна компания. И това беше нещо велико. Наистина велико.“
	За Бил Гейтс, от конференцията „D5: All Things Digital“, 2007 г.


	„Вие ме взимате за някакъв арогантен шибаняк, който си мисли, че стои над закона, и за мерзавец, който не е наясно с фактите.“
	Отговор на въпрос на репортер на Ню Йорк Таймс за здравето на Джобс, 2008 г.


	„Това е същото, както когато IBM премахнаха много от иновациите в компютърната индустрия — преди да се появят микропроцесорите. Рано или късно Майкрософт ще се провалят и ще се появят нови неща. Но докато това стане, докато не се случи фундаментална промяна в технологията, това е краят.“
	Уайърд, 1996 г.


	За технологиите

	„Световната мрежа няма да промени света, със сигурност не и в следващите десет години. Тя ще помогне на света да се разрасне.“
	Уайърд, 1996 г.


	„За мен най-вълнуващото нещо в областта на софтуера е интернетът и една от причините за това е, че никой не го притежава. Безплатен е за всички и е нещо като персоналния компютър в първите му дни.“
	Уолстрийт уийк, 1995 г.


	„Ще ви изпопадат ченетата.“
	За първия NeXT компютър, Ню Йорк Таймс, 1989 г.


	„Компютърът е първото нещо, появило се след книгите, което може да общува с теб до безкрайност, без да те съди.“
	сп. Плейбой, 1985 г.


	„Потребителите не могат да предвидят какво може да направи технологията.“
	Инк, 1989 г.


	„Обичам нещата, които премахват йерархията и доближават индивида до нивото на организацията и малките групи до нивото на големите, които притежават много по-големи ресурси. Световната мрежа и интернет правят това възможно. Много е впечатляващо.“
	Уайърд, 1996 г.


	„Компютърът е най-невероятният инструмент, който сме виждали. Може да се превърне едновременно в устройство за писане, комуникационен център, суперкалкулатор, съставител на планове, класьор и артистичен инструмент само като му се дават нови инструкции или софтуер, с които да работи. Няма друг такъв инструмент с мощността и гъвкавостта на компютъра.“
	сп. Плейбой, 1985 г.


	„Възрастните хора сядат и питат: Какво е това?, докато малкото момче пита: Какво мога да направя с него?“


	„Мисля, че в основата си ние, хората, сме създатели на инструменти и компютърът е най-забележителният инструмент, който сме създали. Прозрението, до което много от нас стигнаха през 70-те, беше свързано с това колко е важно да се постави този инструмент в ръцете на отделния човек.“
	Инк., 1989 г.


	„Стигнали сме до момента, в който всичко е компютър под една или друга форма. Какво от това, нали? Какво толкова, ако в едно нещо има вграден компютър. Няма значение. Това е, което е. Как го използваш? Как клиентът подхожда към него? Кого го интересува вече какво има вътре?“
	От конференцията „D5: All Things Digital“, 2007 г.


	„Хората по рождение са изобретатели. Понякога те използват инструментите по начин, за който техният създател никога не се е сещал.“
	Инк., 1989 г.


	„Мисля, че помогна на хората по света да станат по-близки и ще продължи да го прави. Всяко нещо си има недостатъци, всяко нещо си има непредвидими последици. Най-разрушителната технология, която някога съм виждал, е телевизията, но пък, от друга страна, телевизията в най-добрия си вид е нещо великолепно.“
	сп. Ролинг Стоун, 2003 г.


	„Най-вълнуващите неща, които се случват днес, са свързани с обектно ориентираното програмиране и световната мрежа. Световната мрежа е интересна по две причини. На първо място — среща се навсякъде. Световната мрежа ще има свободен сигнал навсякъде. Всяко нещо, което е вездесъщо, става интересно. Второ, не мисля, че «Майкрософт» някога ще успеят да получат пълен контрол върху нея. Ще има много повече иновации и това ще създаде място, над което няма повече да надвисва тъмният облак на монопола.“
	Уайърд, 1996 г.


	„Много хора започват да осъзнават, че да имат персонален компютър, особено такъв, който предоставя толкова бърза интернет връзка, колкото iMac, е нещо от първа необходимост.“
	Бизнес уийк, 1998 г.


	„Ако погледнете нещата, които съм направил през живота си, в тях винаги се съдържа някакъв елемент на демокрация. Световната мрежа е невероятен демократизатор. Една малка компания може да изглежда мащабна чрез световната мрежа и да бъде достъпна колкото всяка голяма компания. Големите компании харчат милиони долари, за да изградят дистрибуторските си канали. Световната мрежа ще неутрализира това предимство.“
	Уайърд, 1996 г.


	„Apple II премахна хардуерното ниво. Не беше необходимо да разбираш от хардуер, за да ползваш компютър. Следващата стъпка беше да се направи преходът от Apple II към Macintosh, където беше премахнато следващото ниво — на компютърната грамотност, така да се каже. С други думи, не беше необходимо да си хакер или компютърен специалист, за да можеш да го използваш.“
	Инк., 1989 г.


	„Като цяло ние смятаме, че човек гледа телевизия, когато иска да изключи мозъка си, и работи на компютър, когато иска да го включи.“
	Макуърлд, 2004 г.


	„Това, което можем да сложим в един компютър, струващ 1000 долара, е направо зашеметяващо.“


	„Компютрите сами по себе си и софтуерът, който тепърва ще се разработи, ще революционизират начина, по който учим.“


	„Изпълнява много прости инструкции, например: «Отиди и вземи едно число, след това го добави към ето това число и постави резултата ето там, после провери дали е по-голям от другото число» — но ги изпълнява със скорост, да кажем, 1 000 000 пъти в секунда. И при скорост 1 000 000 пъти в секунда това изглежда като магия.“
	Обяснявайки как работят първите компютри


	„Компютърът е най-забележителното средство, което някога сме измисляли. Той е еквивалент на велосипед за умовете ни.“
	Памет и въображение: Нови пътеки към библиотеката на Конгреса, 1991 г.


	„Това ще продължи да се усъвършенства: компютърът като прислужник. Следващото голямо нещо ще бъде компютърът като водач или посредник.“


	„Това, което ще кара повечето хора да си купят домашен компютър, е, че ще могат да го свържат към национална комуникационна мрежа. Ние сме едва в началото на наистина забележително откритие за повечето хора, толкова забележително, колкото и телефонът.“


	„Тези технологии могат да направят живота ни по-лек, да ни позволят да се докоснем до хора, които иначе не бихме могли да достигнем. Ако имате дете с вроден дефект, можете да влезете в контакт с други родители и групи, да получите медицинска информация, данни за най-последните експериментални лекарства. Тези неща могат коренно да променят живота. Не омаловажавам това.“За предприемчивостта

„Мисля, че нося в себе си още пет велики продукта.“
	сп. Ескуайър, 1986 г.

	„Защото аз съм изпълнителният директор и смятам, че може да се осъществи.“
	На въпроса защо е пренебрегнал мнението на инженерите, които са смятали проекта iMac за неосъществим, сп. Тайм, 2005 г.


	„Когато си се захванал интензивно с едно определено нещо през даден период от живота си, трябва да се откажеш от другите «животи». В този смисъл трябва да си кон с капаци, ако искаш да постигнеш нещо значимо. Особено ако желанието ти е да не си бизнесмен, а творческа личност.“
	сп. Ескуайър, 1986 г.


	„Ние сме последните останали в тази индустрия, които могат да го постигнат, и точно това смятаме да направим.“


	„Целта ни е да създаваме най-добрите приспособления в света, не да сме най-големите.“
	Конферентен разговор с анализатори, 2010 г.


	„Нашето ДНК е на компания, ориентирана към потребителите — към индивидуалните купувачи, които гласуват за нашите продукти с «да» или «не». Ето, за тях мислим. Смятаме, че нашата работа е да поемем пълна отговорност за изживяванията на клиента. Ако е недоволен, чисто и просто вината е наша.“


	„Вярваме, че клиентите са умни и че искат продукти, които са добре премислени.“


	„Да помниш, че ще умреш, е най-добрият начин да се избегне капанът на мисленето, според който имаш нещо да губиш. Вече си гол. Няма причина да не следваш сърцето си.“

	„Просто правиш най-добрия продукт, който можеш да създадеш, и не го пукаш на пазара, докато не си убеден, че всичко му е наред. Но интелектуализирането няма да ти помогне, сърцето ти пак ще тупка учестено, преди да покажеш това, което си направил, на хората.“
	„Дори непрекъснато да рискуват да се провалят, те си остават творци. Дилън и Пикасо винаги са рискували.“

	„Леонрдо да Винчи е бил велик художник и велик учен. Микеланджело е знаел много добре как се дялкат камъни в каменоломната. Най-добрите компютърни учени, които познавам, всичките са музиканти.“
	„Изпитвам дълбоко уважение към постепенното усъвършенстване и съм правил такова нещо в живота си, но винаги са ме привличали по-революционните промени. Не знам защо. Защото е потрудно. Много по-стресиращо е в емоционално отношение. Обикновено минаваш през период, в който всички ти казват, че си се провалил напълно.“

	„Не ни писано да правим много неща, затова всичко, което правим, трябва да бъде съвършено. В това се заключава животът ни. Животът е кратък — живееш, после умираш… Ние сме избрали точно този живот.Затова трябва да е дяволски добър. Трябва да си заслужава.“
	сп. Форчън
	„Искаме да бъдем пресечната точка между компютрите и хуманизма.“
	„Защо музиката ли? Всички обичаме музикаа и е хубаво да се занимаваш с нещо, което обичаш.“
	При представянето на първия iPod, 2001 г.
	„Мислим, че Mac ще се продава с милиони, но не сме го създали за другите. Създадохме го за самите нас.“
	„Все още инвестираме солидно в настолния компютър. Обичаме го… Прекарвам по-голямата част от времето си в работа по новите компютри и това винаги ще е важнадейност за Apple. Но потребителският опит е още по-важен за нас и затова ние се опитваме да разширим обсега му, като прибавим към него и възможността за по-добро използване на интернет.“	сп. Форчън, 2000 г.
	„Но най-лошото, което може да се случи, е да станем върде големи, да получим някакво влияние в света и да променим ценностите си. Не мога да направя това. Предпочитам да напусна. В момента се ръководим от същите ценности, както и в началото.“	На въпроса дали компанията е трябвало да осъди Gizmodo*. Конференцията All Things Digital D8, 2010 г.
[* Gizmodo е уеблог за компютри и електроника, стават известни с това, че през април 2010 година купуват за 5000 долара прототипа на iPhone4, намерен от клиент в бар в Редууд сити,Калифорния, впоследствие го връщат на Apple — Б.пр.]
	„ДНК-то на Apple е много стабилно — взимаме последната дума на техниката и я правим лесна за употреба за хората.“	Гардиън, 2005 г.
	„Когато се върнах  Apple, бях на мнение, че индустрията ни се намира в кома. Напомняше ми на Детройт през 70-те години, когато американските коли изглеждаха като лодки на колела.“
	сп. Форчън, 2000 г.
	„Всички тук имат чувството, че това е един от редките моменти, в които можем да повлияем на бъдещето.“
„Хората казват, че трябва да влагаш много страст в това, което правиш. Абсолютно вярно е. Причината е, че работата е толкова трудна, че без страст всеки рационален човек би се отказал.
	Конференция All Things Digital D5, 2007 г.
„Убеден съм, че горе-долу половината от онова, което различава успешните предприемачи от неуспешните, е чистото постоянство. Ужасно е трудно. Влагаш почти целия си живот в това нещо	Наградите „Смитсониън“ на Компютър уърлд, 1995 г.
	„Трябва да избираш внимателно това, с което ще се занимаваш. Избереш ли вднъж работата, която си струва и която обичаш да вършиш, трябва да забравиш за причините, поради които си я избрал, и просто трябва да почнеш да работиш. Посвещението ще ти дойде естествено.	сп. Форчън, 1998 г.
	„Скъсах се от бачкане тк. Не мисля, че бих могъл да работя по-усърдно.“
	сп. Бизнес уийк, 1998 г.
	„Просто сме запалени по това, което вършим.“
	„Трудно е да се каже с тези нововъзникващи интернет фирми дали хората са заинтересовани да изграждат компании, или ги вълнуват само парите. Едно мога да ви кажа: Ако не искат да изградят компания, няма да стигнат до парите. Защото е много трудно и ако не вложиш страст, рано или късно ще се откажеш.“
	сп. Форчън, 2000 г.
	За наследството
	„Ще остане в историята като повратен момент за музикалната индустрия. Това е забележително. Не пресилвам нещата!“	За онлайн каталога на iPod и iTunes, сп. Форчън, 2003 г.
	„Pixar създава изкуство за поколенията. Децата ще гледат «Играта на играчките» и в бъдеще. А Apple е в постоянна надпревара да подобрява непрекъснато продуктите си и да стои начело на конкуренцията.“
	Тайм, 1999 г.
	„Да бъда най-богатият човек в гробищата не означава нищо за мен… Да заспивам вечер с мисълта, че сме създали нещо прекрасно… ето това има значение.“
	Уолстрийт джърнъл, 1993 г.
	„Всяка година е наситена с проблеми, успехи, трупане на професионален опит и човешки преживявания, една година в Apple е като цял един живот.“
	„Pixar е най-напредналата творческа компания в техническо отношение, докато Apple е най-напредналата техническа компания в творческо отношение.“
	сп. Форчън, 2005 г.
	„Затова обичам това, което правим — създаваме инструменти, които постоянно ни изненадват.“
	От конференцията D5: All Things Digital, 2007 г.
	„Ние мечтаехме за тези неща. Сега имаме възможност да ги правим. Това е страхотно.“
	От програмната реч на световната конференция на Apple за девелопъри, 2004 г.
	„Не е нужно нещата непременно да променят света, за да са важни.“
	Уайърд, 2006 г.
	„Не знаем къде ще ни изведе този път. Само знаем, че в края му има нещо много по-голямо от всички, събрали се тук.“
	„Apple наистина са уникални. Едно време казвах, че Apple трябва да са «Сони» в компютърния бизнес, но реално си мисля, че Apple трябва да са Apple в този бизнес.“
	Бизнес уийк, 1998 г.
	„Виновни сме за това, че правим грешки, но вървим по неутъпкани пътеки.“
	За политиката на отказ на дистрибуторската платформа за приложения на Apple, от конференцията D8: All Things Digital, 2010 г.
	„Apple струва 30 милиарда и в същото време произвежда по-малко от 30 продукта. Не знам това да е правено някога.
	„Ако попитате хората какво не е наред с днешните компютри, те ще ви кажат, че са наистина сложни за работа, имат хиляди кабели, които излизат от тях, много са големи и шумни, много са грозни и им трябва страшно много време, за да се свържат с интернет. Затова ние се заехме да разрешим тези проблеми с продукти като iMac.“	CNA, 1999 г.
	„Преживяването, свързано с купуването и притежаването на Mac, е едно от най-прекрасните усещания, които познавам.“
	CNBC, 2006 г.
	„Бяха ни нужни три години, за да направим компютъра NeXT. Ако бяхме дали на клиентите си това, което искаха, можехме да направим компютъра само за година, но това щеше да значи, че те нямаше да го харесват сега.“
	„Същите иновации, същата концепция, същият този талант, приложен от гледна точка на факта, че това е монопол на «Майкрософт» и бум! Ето ни със 75 процента пазарен дял.“
	За успеха на iPod
	„Не мисля, че хората трябва да носят някаква специална отговорност за това, че са направили нещо, което други хора харесват или не харесват. Резултатите говорят сами за себе си.“
	Смитсоновият институт, 1995 г.
	„Apple имат по-голям дял от пазара в сравнение с дяловете на «БМВ», «Мерцедес» или «Порше» от автомобилния пазар. Какво лошо има в това да си «БМВ» или «Мерцедес»?“
	„Често ме питат защо клиентите на Apple са толкова лоялни. Не е защото принадлежат на църквата на Mac! Това е абсурдно.“
	„Гордея се също толкова с това, което не правим, колкото и с онова, което правим.“
	сп. Бизнес уийк
	„Повечето хора нямат представа как работи автоматичната скоростна кутия, въпреки това знаят как да карат кола. Не е необходимо да учиш физика и да знаеш законите за движение, за да караш кола. Не е необходимо да разбираш нищо от това, за да използваш Macintosh.“
	„Ние продаваме над 5 милиона песни на ден. Не е ли невероятно? Това прави 58 песни на секунда, от всяка минута, от всеки час.“
	„Нека не използваме писец. Ще използваме най-доброто посочващо устройство в света. Ще използваме приспособлението, с което всички се раждаме — раждаме се с десет такива. Ще използваме пръстите си. Изобретихме нова технология, наречена Multi-Touch, която е феноменална. Като магия е.“
	„Пикасо е имал поговорка: Добрите художници копират, великите крадат. Никога не сме се срамували да крадем велики идеи… Мисля, че част от това, което направи Macintosh велик, е, че хората, които участваха в разработването му, бяха музиканти, поети, артисти, зоолози и историци, а едновременно с това и най-добрите компютърни учени в света.“
	Интервю, 1994 г.
„Нищо не прави деня ми по-добър от това да получа имейл от някой случаен човек, например от Великобритания, който току-що си е купил iPad, и ми разказва как това е най-готиният продукт, който е носил някога у дома. Това ме кара да вървя напред.“
	„Apple произвежда по една дузина продукти на година, може би около 100, ако се броят и по-маловажните. Pixar се стреми да произведе по един на година. Но противно на това продуктите на Pixar ще се използват и след 50 години, докато аз не мисля, че вие ще използвате някои от продуктите, които Apple ще произведе тази година, след 50 години.“
	Тайм, 1999 г.
	„Джон Скъли съсипа Apple и го направи, като внесе в управлението на компанията стандарти, които бяха порочни, това поквари някои от хората там, прокуди другите, които не бяха корумпирани, и на тяхно място доведе по-корумпирани. Тези хора си изплатиха десетки милиони долари премии и се интересуваха повече от собствената си слава и богатство, а не от това, което роди Apple на първо място, а именно желанието да правим велики компютри, които да се използват от хората.“
	Наградите „Смитсониън“ на Компютър уърлд, 1995 г.
	„Прегледахме цялата операционна система, обърнахме внимание на всичко и се запитахме как можем да я опростим и в същото време да я направим по-мощна.“
	„Направихме бутоните на екрана да изглеждат толкова добре, че да ви се прииска да ги оближете.“
	сп. Форчън, 2000 г.
	„Клик. Бум. Изумително.“
	От програмната реч на Макуърлд, 2006 г.
	„Имал съм много гаджета. Но най-върховният миг в живота ми се случи в деня, в който представихме Macintosh.“
	Ескуайър, 1986 г.
	За живота
	„Бих изтъргувал цялата си технология за един следобед със Сократ.“
	Нюзуик, 2001 г.
	„Времето ви е ограничено, затова не го губете, живеейки живота на някого другиго. Не позволявайте на шумните мнения на другите да заглушат вашия вътрешен глас. И най-вече, имайте куража да следвате сърцето и интуицията си. Те по някакъв свой начин вече знаят какъв наистина искате да станете.“	Из речта пред абсолвентите в университета Станфорд, 2005 г.
	„Много по-забавно е да бъдеш пират, отколкото да постъпиш във флотата.“
	Одисея: от „Пепси“ до Apple, 1982 г.
	„Можеш да съдиш за един човек по това кои са кумирите му.“
	сп. Бизнес уийк, 2004 г.
	„Точно тези, които са достатъчно луди да мислят, че могат да променят света, са тези, които го правят.“
	„Мисли различно“ — промоционално видео от Apple, 1997 г.
	„Аз съм единственият човек, когото познавам, загубил 250 милиона долара за една година… Това наистина изгражда характера.“
	Apple Поверително 2.0: Пълната история на най-цветната компания в света от Оуен В. Линзмайър, 2004 г.
	„Понякога животът те удря с тухла по главата. Не губи вяра.“	Професионалното верую на Стив Джобс
	„Просто искам да съм добър баща с тях, както моят баща беше с мен. Мисля за това всеки ден от живота си.“	За отглеждането на децата си, Ню Йорк Таймс, 1997 г.
	„Плащат ми 50 цента за присъствие, а останалите 50 цента зависят от това колко добре ще се представя.“
	За заплатата му от 1 долар по време на срещата на акционерите на Apple
	„Нямате причина да не следвате сърцето си.“
	„Струвах повече от милион долара, когато бях на 23, над 10 милиона долара, когато бях на 24, и повече от 100 милиона долара, когато навърших 25, но това не беше от значение, защото никога не съм го правил заради парите.“	„Триумфът на зубърите“, 1996 г.
	„Никой не иска да умре! Дори хората, които искат да отидат в рая, не искат да умрат и да отидат там. Въпреки това смъртта е крайна спирка, която очаква всеки от нас. Никой не я е избягнал. И така трябва да бъде, защото смъртта е най-доброто изобретение на живота. Тя е агентът на промяната.“	Из Речта пред абсолвентите в университета Станфорд, 2005 г.
	„Единственият начин да вършиш отлична работа е да обичаш това, което правиш. Ако не сте го открили още, продължавайте да търсите! Не се примирявайте! И както при всички въпроси, свързани със сърцето, то ще ви подскаже кога сте го намерили.“	Из речта пред абсолвентите в университета Станфорд, 2005 г.
	„Аз мисля за повечето неща от живота като за песен на Боб Дилън или Бийтълс.“	От конференцията „D5: All Things Digital“, 2007 г.
	„Аз съм оптимист в смисъла, че вярвам, че хората са скромни и почтени и че някои от тях са наистина умни. Имам много оптимистично мнение за отделните хора. Като отделни индивиди хората по рождение са склонни да са добри. Имам донякъде песимистично мнение обаче за хората в групи.“
	Уайърд, 1996 г.
	„Това беше едно от нещата, които разбрах в резултат от цялото преживяване. Осъзнах, че обичам живота си. Наистина. Имам най-прекрасното семейство на света и имам своята работа. Това е всичко, което правя. Не се социализирам много-много и не ходя по конференции. Обичам семейството си, обичам да управлявам Apple и Pixar. Имам възможност да го правя. Аз съм късметлия.“
	За живота му с рака, сп. Бизнес уийк, 2004 г.
	„Не можете да видите цялата картина*, като гледате единствено напред. Можете да го направите само като гледате в миналото. Затова трябва да вярвате, че всичко ще си дойде на мястото в бъдещето. Трябва да вярвате в нещо — в интуицията си, в съдбата си, в живота си, в кармата, в каквото и да е. Този подход никога не ми изневери и промени всичко в живота ми.“
	Из речта пред абсолвентите в университета Станфорд, 2005 г.
	[* Стив Джобс използва идиома to connect the dots — да свържете точките, това води началото си от детския пъзел, при който трябва да свържете с молив отделните точки, за да се получи цяла картина, в случая значи да забележите очевидната връзка между няколко свързани събития — Б.пр.]
	„Повечето от това, с което се сблъсках, следвайки любопитството и интуицията си, се оказа безценно по-късно.
	„Повече от всичко аз свързвам равния старт с доброто образование.“
	„Не се замислям много за това на колко години съм. Ставам сутрин и това е нов ден.“
	„Мисли за вчера, мечтай за утре, живей днес.“
	„Съжалявам, но е истина. Това да имаш деца наистина променя гледната ти точка за тези неща. Раждаме се, живеем кратко и умираме. Така е било винаги. Технологията няма много да промени нещата, ако изобщо го направи.“
	Уайърд, 1996 г.
	„Тогава не го разбирах, но напускането на Apple беше най-доброто нещо, което можеше да ми се случи. Тежестта на това да бъдеш успешен беше заменена от лекотата на това да си отново в началото, по-малко сигурен за всичко. Това ми даде възможност да започна един от най-творческите периоди в живота си.“
	Из речта пред абсолвентите в университета Станфорд, 2005 г.
	„Мисля, че един от най-безценните ресурси, които имаме, е свободното ни време.“
	ABCNews, 2005 г.
	„Винаги ще остана свързан с Apple.“
	сп. Плейбой, 1985 г.
	„И още едно нещо…“
	Фраза, с която Стив Джобс често започва представянето на нови продукти в края на презентациите на Apple
	„Най-важното е, че аз не се върнах в Apple, за да печеля пари. В живота си имах късмет и вече бях натрупал състояние. Когато бях на 25, доходите ми надхвърляха 100 милиона долара. Тогава реших, че няма да позволя това да разруши живота ми. Просто няма как да изхарчиш толкова много, а и аз не смятам, че благосъстоянието е доказателство за моята интелигентност.“
	„Знаете ли, единствената ми реакция по въпроса за парите е, че това е нещо комично, цялото внимание на хората е насочено към тях, а в същото време е най-малко задълбоченото и значимо нещо, което ми се е случвало.“
	сп. Плейбой, 1985 г.
	„Продължавам да съм изключително обезпокоен, като виждам какво се случва със страната ни, която може да се счита за най-щастливото място на света. Изглежда, не се вълнуваме много от това да направим страната си по-добро място за живеене за нашите деца.“
	Уайърд, 1996 г.
	„Моята самоидентичност не се върти около това, че съм бизнесмен, въпреки че това е работата ми. Възприемам себе си като човек, който прави хубави неща. Харесва ми да изобретявам хубави неща. Харесва ми да правя инструменти, които да са полезни на хората.“
	сп. Ескуайър, 1986 г.
	„Почувствах се сякаш някой ме е ударил в стомаха и ми е изкарал въздуха. Аз съм само на 30 и искам да имам шанса да продължа да създавам неща. Знам, че нося поне още един велик компютър в себе си. И Apple няма да ми даде шанса да го направя.“
	сп. Плейбой, 1987 г.
	„Винаги съм твърдял, че ако дойде ден, в който повече няма да мога да изпълнявам своите задължения като главен изпълнителен директор на Apple, ще бъда първият, който ще ви уведоми. За съжаление този ден настъпи.“
	Писмо до служителите на Apple, 2011 г.
	„Спомняте ли си The Whole Earth Catalog*? На задната корица на последния брой имаше снимка на далечен селски път в провинцията, на какъвто можете да попаднете, ако пътувате на стоп в Орегон. Беше много красива снимка и отдолу имаше надпис, който привлече вниманието ми. Той гласеше: «Остани гладен. Остани неразумен.» Не беше реклама на нещо, просто една от проницателните мантри на Стюарт Бранд**. Беше мъдра мисъл. Остани гладен. Остани неразумен.“
	сп. Форчън, 1998 г.
	[* „Каталог на Земята“, списание, излизало през 70-те в САЩ — Б.пр.]
	[** Редактор на списанието — Б.пр.]
	„В началото правех всичко — документация, продажби, доставки, бърсане на пода, купуване на интегрални схеми, каквото се сетите. Сглобявал съм компютри с двете си ръце. И когато бизнесът се разрасна, продължих да го правя.“
	сп. Бизнес уийк, 2004 г.
